---
permalink: /teaching/BKO
layout: single
excerpt_separator: "<!--more-->"
title: "Aanvraag Basis Kwalificatie Onderwijs"
toc: true
toc_label: "Inhoudsopgave"
toc_sticky: false
---

This page contains my application for the University Teaching Qualification or BKO (Basis Kwalificatie Onderwijs in Dutch).
This application is written in Dutch, for the Biology Bachelor which assigns this degree is a Dutch spoken Bachelor.
<!--more-->
Attachments (Bijlagen) are not included here due to their size, hence links to any attachments are not working.

**Timeline**
- First draft: March 25th 2022
- Final version:
- Submission:
- Awarded:


Curriculum Vitae
================

|     | **Opleidingen**
| --- | ---
|2014 -- 2017 | Master 'Environmental Biology', track 'Plant Biology' (Universiteit Utrecht)
|2010 -- 2014 | Bachelor Biologie (Universiteit Utrecht)

|     | **Werkervaring**
| --- | ---
2017 -- heden | PhD (moleculaire plantenfysiologie, Departement Biologie,Universiteit Utrecht) 0.8FTE
2017 -- 2022  | Onderwijs AIO (Departement Biologie, Universiteit Utrecht) 0.2FTE

|     | **Didactische scholing**
| --- | ---
|2022 jan | SIG motivation lezing
|2021 okt | SIG SOTL lezing 'how does learning happen'
|2020     |Onderwijsparade & SoTL Conferentie
|2019     | Onderwijsparade
|2018 -- 2022 | Onderwijs Werkbesprekingen Departement biologie
|2018 -- 2019 | SOTL cursus 'haal meer uit je onderwijs'
|2017         |Cursus Start to Teach

|     | **Gegeven en ontwikkeld onderwijs**
| --- | ---
|2020 -- 2021  |Cursuscoördinator van de Master cursus 'Introduction to bioinformatics for Life Sciences'
|2018 -- 2020  | Werkcolleges moleculaire plantenfysiologie
|2017 -- heden | Begeleiding BSc en MSc studenten in het Azolla lab
|2017 -- heden | Tutoraat
|2017 -- 2021  | Mededocent voor de cursus biologie van de biobased economie
|2017 -- 2020  | Mededocent voor de Master cursus 'Introduction to bioinformatics for Life Sciences'
|2017 -- 2020  |Practicum begeleiding moleculair genetische onderzoekstechnieken
|2017          |Werkcolleges systeembiologie

|     | **Management**
| --- | ---
|2020 -- 2022 |Lid Universiteit Utrecht Open Science platform
|2020 -- 2021 |Lid Faculty Open Science (implementation) Team
|2019 -- 2021 |Lid curriculum committee Master Bioinformatics & Biocomplexity
|2019 -- 2021 |Voorzitter PhD council Graduate School of Life Sciences (GS-LS)
|             |Lid GS-LS Board of studies
|2017 -- 2021 |Lid PhD council van het 'Institute of Environmental Biology' en de 'GS-LS'

|     | **Outreach**
| --- | ---
|2020 |Interview bij de Amsterdam Hortus Botanicus podcast
|2019 |Basisschool lezing over veredeling van planten
|2019 |Weekend van de wetenschap: planten onder de microscoop
|2018 |Interview in het AD over Azolla onderzoek
|2018 |Interview populair wetenschappelijk tijdschrift UU
|2018 |Deelname in populair wetenschappelijk TV programme 'De Kennis van Nu'
|2018 |Lezing over GMO's en gene editing voor UU alumni
|2017 |Interview voor BNR radio
|2017 |TV interview voor RTV Utrecht over Azolla varens
|2011 -- 2014 | Organisatie van de 'βeta-dag'; een introductie voor 150 3de jaars middelbare school leerlingen tot de β wetenschappen

Links en details beschikbaar op [lauradijkhuizen.com/outreach](/outreach/)

Zelfevaluatie
=============

Inleiding
---------
Onderzoek vindt plaats in allerlei instituties, maar de universiteit is
mijns inziens bij uitstek de plaats voor kruisbestuiving tussen
onderzoek en onderwijs. Daarom ben ik dankbaar voor de kans om deze twee
kerntaken te combineren tijdens mijn PhD. Ik ging lesgeven bij mijn
eigen vooropleidingen dus ik voelde me gelijk thuis. Mijn
onderwijsloopbaan begon met begeleiding van bestaand onderwijs: practica
Moleculair Genetische OnderzoeksTechnieken (MGOT) en werkcolleges
moleculaire plantenfysiologie en systeembiologie. Kort daarna begon ik
met meer intensief onderwijs: bijvoorbeeld mini-stages begeleiden van
derdejaars BSc studenten in Biologie van de Biobased Economy' (BBE),
tutoraat en het ontwikkelen van een computerpracticum voor
\'Introduction to Bioinformatics voor Life Sciences\' in de GS-LS
Masters (IntroBioinfo). Als promovendi vertegenwoordiger in de GS-LS PhD
council was ik betrokken bij het opnieuw vormgeven van de promovendi
opleiding en later de facultaire reglementen waarin dit is vastgelegd.
{: .text-justify}

Het eerste deel van mijn PhD heb ik aan allerlei onderwijs bijgedragen,
georganiseerd door verschillende coördinatoren en in samenwerking met
diverse docenten; elk met een eigen onderwijsstijl. Dat maakt mijn
onderwijservaring breed maar ook een mozaïek van vele kleinere taken.
Gedurende de laatste fase van mijn BKO traject heb ik dit mozaïek
(deels) kunnen verwisselen voor één grotere taak: het coördinatorschap
van IntroBioinfo. Het coördineren en grotendeels zelf onderwijzen van
deze cursus is de belangrijkste ontwikkelstap geweest in mijn BKO
traject. Ik zal er veel aan refereren in dit portfolio.
{: .text-justify}

Gedurende een PhD zijn er tal van mogelijkheden tot scholing op
wetenschappelijk en algemeen vlak, maar ik moest iets meer zoeken naar
didactische scholing. Gelukkig ging de cursus 'start-to-teach' van
start, precies in mijn eerste jaar. Later zocht ik verdere ontwikkeling
en inspiratie op onderwijsparades en werd ik op de hoogte gebracht van
de departement-brede onderwijs werkbesprekingen. De leerzaamste
activiteit vond ik in de "SoTL cursus" "haal meer uit je onderwijs",
waar de wetenschappelijke methode werd toegepast op het onderzoeken en
verbeteren van eigen onderwijs.
{: .text-justify}

Naast curriculair onderwijs heb ik me geïnteresseerd voor outreach
activiteiten voor een breder publiek; zie mijn CV voor details. Soms
bestond het publiek uit UU-alumni of luisteraars van een botanische
podcast. Andere keren ging het om basisschoolleerlingen geïnteresseerd
in planten of in het werk van wetenschappers. Outreach activiteiten
verschilden in intensiteit van curriculair onderwijs, maar hebben mij
bij uitstek geholpen om na te denken over de (voor)kennis van mijn
doelgroep en hoe daarbij aan te sluiten.
{: .text-justify}

Tot slot heb ik kansen aangegrepen om ook bij te dragen aan de bredere
organisatie en representatie, bijvoorbeeld in de \'curriculum
committee\' van de nieuwe Master \'Bioinformatics and Biocomplexity\',
en als PhD lid van het \'Board of Studies\' van de GS-LS. Discussies in
deze organen gaven me een breder perspectief op universitair onderwijs,
de interne relaties en de keuzes die komen kijken bij het inrichten
ervan.
{: .text-justify}

In dit portfolio reflecteer ik op de professionele, vakinhoudelijke,
didactische en organisatorische kwaliteiten nodig voor het behalen van
een BKO, aan de hand van de ervaringen die ik de afgelopen vijf jaar heb
opgedaan.
{: .text-justify}

Professionele kwaliteiten
-------------------------
> *De universitair docent is in staat om een stimulerend, activerend en positief studieklimaat te creëren, onder andere door zich enthousiast en betrokken op te stellen.*

Een positief en veilig studieklimaat is enorm belangrijk; positief in de
zin dat studenten enthousiast zijn om te leren, en veilig in de zin dat
studenten zich niet geremd voelen om hun vragen aan mij te stellen. Het
belang daarvan ondervond ik al vroeg in mijn onderwijscarrière: tijdens
MGOT. In de practicumzaal vond ik meestal een enorm enthousiasme onder
de studenten om aan de slag te gaan. Als practicum assistent was ik
wellicht benaderbaarder dan een universitair docent en had ik vaak iets
meer tijd om vragen te beantwoorden. Althans, zo ervoer ik dat in de
practicumzaal. Studenten verder helpen tijdens een practicum werkte vaak
positief op dat initiële enthousiasme en het resultaat is een leuke
actieve leerervaring. Één van mijn eerste onderwijsactiviteiten was een
werkcollege systeembiologie; wellicht niet het meest geliefde vak in het
eerste jaar van de bachelor. Hoewel studenten niet met dat
"practicum-enthousiasme" binnen liepen, kon ik vaak wel een gevoel van
haalbaarheid en kunde overbrengen op de studenten door ze stap voor stap
verder te helpen. Mijn eigen enthousiasme voor de stof heeft me daar
ongetwijfeld bij geholpen.
{: .text-justify}

Andersom merkte ik ook hoe gebrek aan een positief studieklimaat leren
in de weg kan zitten. Bijvoorbeeld hoe onzekerheid van een student
averechts kan werken in het oplossen van simpele problemen en het
stellen van vragen aan mij als docent. Problemen met chemisch rekenen
tijdens een practicum waren daar bij uitstek een voorbeeld van. Ik
herinner me nog duidelijk een student die vast zat met het uitschrijven
van een simpele verdunningsreeks. In zo'n situatie streef ik er naar om
niet het antwoord zomaar weg te geven, maar een student verder te helpen
door vragen terug te stellen. Als die vraag te moeilijk is, dan deel ik
het op in kleinere vragen. Hoewel dat vaak goed werkt, raakte deze
student in paniek en kon zelfs de simpelste rekensom niet meer
beantwoorden. Later die middag liep ik nog even langs om te vragen of ze
er nog uit waren gekomen. Dat was gelukkig wel het geval, maar van deze
student kreeg ik de rest van de cursus geen vragen meer. Deze negatieve
leerervaring van een student leerde mij het belang van een positief
studieklimaat en deze ervaringen neem ik mee in een zoektocht naar de
balans van de student uitdagen maar ook capabel laten voelen om hun
uitdaging aan te kunnen.
{: .text-justify}

In mijn onderwijservaring heb ik veel gewerkt in actieve vormen: veel
practica en (mini)-stages. In mijn eigen studententijd waardeerde ik
deze vormen het meest en dat geef ik graag terug als docent. In mijn
ervaring werkt niets zo stimulerend en activerend op studenten als een
gevoel van autonomie en bekwaamheid om een uitdaging aan te kunnen. Ik
probeer praktisch onderwijs zodanig in te richten, met oplopende graad
van uitdaging en daarmee een oplopende graad van bekwaamheid. Een
praktische onderwijssetting, zij het een werkcollege of een practicum,
is voor mij geslaagd als een student zich vrij voelt om elke vraag te
stellen aan mij of aan een collega. Daarom ben ik ook enorm blij met
onderstaande opmerkingen uit de meest recente IntroBioinfo cursus (weer
op locatie onderwijs)
{: .text-justify}

Uit [Caracal evaluatie IntroBioinfo oktober
2021](#caracal-evaluatie-introbioinfo-oktober-2021):

-   *'\...In addition, she was willing to answer whatever difficulty during the course, no matter how dumb or simplistic the question was...'*
-   *'The smaller group was very positive, made you really feel like a class, overall vibe was really good. Also mainly because Laura was very positive and wanted to help everyone, she was really open and always so cheerful. What I also really appreciated were the (coffee) breaks in between lectures. Really gave you time to refocus'*
-   *'Laura (very clear, puts energy in explaining, will answer your questions 100 times if necessary).'*
-   *...I also liked how team-work was encouraged during most of the exercises. I could always ask a fellow student when struggling. ...'*

![](media/image18.png){width="5.927083333333333in"
height="1.6041666666666667in"}

> *De universitair docent is in staat om zich mondeling en schriftelijk goed uit te drukken in de gangbare taal (Nederlands en/of Engels).*

In de verscheidene onderwijs stadia waarin ik heb mogen werken, heb ik
gewerkt in zowel Nederlands als Engels als voertaal. Hoofdzakelijk mijn
moedertaal Nederlands in de bachelor, hoofdzakelijk Engels in de Master.
Als cursuscoördinator communiceerde ik vrijwel uitsluitend in het Engels
met studenten, altijd naar wederzijdse tevredenheid. Dit bleek ook uit
de meeste recente caracal enquête van IntroBioinfo, waar ik zelf
'lecturer' was gedurende tweederde van de cursus.
{: .text-justify}

Uit [Caracal evaluatie IntroBioinfo oktober
2021](#caracal-evaluatie-introbioinfo-oktober-2021):

![](media/image9.png){width="6.267716535433071in"
height="1.6944444444444444in"}

> *De universitair docent is in staat om gangbare voorzieningen op de werkplek te gebruiken, en zich sociaal en communicatief vaardig op te stellen naar studenten en collega\'s toe.*

In de verschillende onderwijsvormen waarin ik heb mogen (mee)werken,
kwam ik in aanraking met allerlei werkplekken. Zo kwam ik regulier in
contact met de practicumzalen en bijbehorend management voor practicum
voorbereidingen. Voor werkcolleges vond ik mezelf in allerlei zalen
verspreid over de Uithof, en ook voor colleges en computerpractica
reisde ik eveneens de Uithof over. Dankzij de goede voorzieningen op de
Uithof, is lesgeven in steeds weer wisselende lokalen makkelijk.
{: .text-justify}

Waar onderzoekslijnen veelal individueel of in kleine teams worden
uitgevoerd, is onderwijs bij uitstek een verbindende activiteit
uitgevoerd in bredere teams. Ik neem een voorbeeld aan
cursuscoördinatoren zoals Lena Will, die altijd op alle sympathie van
zowel collega's als studenten kan rekenen. Die insteek heb ik geprobeerd
mee te nemen naar de coördinatie van mijn eigen cursus. In IntroBioinfo
maakte ik gebruik van veel gastdocenten voor zogenaamde "expert
vragenuurtjes". Vaak waren deze gast-docenten eerst verantwoordelijk
voor één of twee dagen van de cursus, maar in overleg nam ik de grootste
onderwijslast over en paste die aan om beter in het bredere geheel te
passen. In overleg nodigde ik de gastdocent dan uit voor een
vragenuurtje waarin de Masterstudenten hun moeilijkste vragen konden
stellen aan een expert in het veld. Als mijn eigen kennis en kunde niet
voldeed om een onderwerp over te nemen, dan organiseerde ik met de
experts dat zij de hele dag aanwezig waren. Tot slot heb ik met veel
plezier bijgedragen aan een gastcollege bij bijvoorbeeld 'data science
en biologie' of biotechnologie en maatschappij en aan het begeleiden van
een druk practicum ook als ik niet bij een cursus betrokken was.
{: .text-justify}

> *De universitair docent is in staat om te reflecteren op het eigen functioneren en open te staan voor kritiek van studenten en collega\'s met betrekking hierop. Hen staat open voor vernieuwingen en is in staat zich blijvend te ontwikkelen.*

Als onderwijs AIO, een PhD kandidaat die ook onderwijs geeft, had ik
behoefte aan ondersteuning en ontwikkelingsmogelijkheden op het gebied
van onderwijs. Toen ik mijn PhD begon was ik één van de eerste
deelnemers aan het 'start-to-teach' programma. Later zocht ik reflectie
op de effectiviteit van mijn zelf ontworpen onderwijs in de SoTL
(Scholarship of Teaching and Learning) cursus "haal meer uit je
onderwijs". Vooral deze laatste cursus heeft mijn visie op (het
onderwijzen van) universitair onderwijs substantieel veranderd.
{: .text-justify}

In de cursus "Haal meer uit je onderwijs" leerde ik te reflecteren met
een focus op het leerproces dat zich afspeelt in de student in plaats
van mijn eigen acties. Hoewel dat proces bij uitstek een 'black box' is
, is er wel degelijk literatuur en theorie over te vinden in specifieke
academische tijdschriften. Zo ging ik tijdens de cursus aan de slag met
theorie rondom 'cognitive load'. Did deed ik in de context van een
tweedaags practicum metagenomics (Bijlage [Practicum
metagenomics](#practicum-metagenomics)). In dit zelf
ontworpen computerpracticum doorlopen studenten een volledige workflow
van "ruwe" data naar eindresultaat: 6 genomen van bacteriën en de
metabolische pathways gecodeerd in deze genomen. Mijn ervaring tijdens
het practicum was echter dat de praktische handelingen van het practicum
(het schrijven van korte stukjes code) alle aandacht opslokte. De
studenten hadden zo veel focus nodig op te snappen hoe een kleine stap
moest plaatsvinden, dat ze vergaten wat de plek was van die kleine stap
in het grotere geheel. Aan de hand van het 'cognitive load model'
probeerde ik beter te begrijpen hoe de studenten leren, en maakte ik een
plan om hen te helpen. Deze 'interventie' was als volgt: Tussen het
hoorcollege en het practicum liet ik de studenten een flowchart maken
van alle stappen die ze gingen uitvoeren. Een fysiek geworden mindmap
van de stappen die ze die middag uit zouden voeren. Die middag zelf liet
ik hen tijdens het practicum de mindmap opnieuw maken, om die vervolgens
aan het eind van de dag te vergelijken met de eerste. De uitkomst, zoals
door studenten zelf omschreven, was dat de mindmap vooraf had geholpen
om "de weg niet kwijt te raken" gedurende de dag. Echter hielp het maken
van de mindmap tijdens het practicum niet. Mijn theorie is dat deze
handeling meer toevoegde aan 'cognitive load' dan dat het 'load' wegnam.
Althans, dat concludeer ik uit de mindmaps zelf, die ik met toestemming
van de studenten weer heb ingenomen en een exit enquête na afloop van de
cursus ([Exit enquête IntroBioinfo maart
2019](#exit-enquête-introbioinfo-maart-2019)).
{: .text-justify}

![](media/image78.png){width="5.579253062117235in"
height="2.730774278215223in"}

In [diezelfde enquête begin
2019](#exit-enquête-introbioinfo-oktober-2020), nog voordat
ik het coördinatorschap overnam, vroeg ik samen met een aantal
mededocenten naar verbeterpunten voor de cursus als geheel en een aantal
andere onderdelen. Hieruit kwam naar voren dat de studenten de cursus
relevant en passend vonden, maar dat de integratie van verschillende
onderwerpen beter kon. Deze feedback werd later het speerpunt van mijn
coördinatorschap van deze cursus. Hier schrijf ik meer over onder het
kopje [Vakinhoudelijke
kwaliteiten](#vakinhoudelijke-kwaliteiten), specifiek onder
[De universitair docent is in staat om dwarsverbanden te leggen met
verwante
disciplines...](#iyc465i4zxtp).
{: .text-justify}

![](media/image80.png){width="5.541035651793526in"
height="2.7291666666666665in"}

-   *'Every day another teacher and subject did not really make a logical connection between the subjects. Only some parts came back
 in some of the subjects but there was little connection. Sometimes I even thought that some days were pretty random, like the day about phylogenic trees.'*

In mijn eigen cursus onderwees ik allerlei bioinformatica onderwerpen
met als belangrijkste middel: computerpractica. De universitaire cocalc
server bood een geweldig middel om studenten laagdrempelig kennis te
laten maken met computercode zonder onder te doen voor wetenschappelijke
inhoud van de oefeningen. Alle onderwerpen die ik van gastdocenten
overnam, heb ik herschreven zodat deze in CoCalc werkte.
{: .text-justify}

Vakinhoudelijke kwaliteiten
---------------------------
> *De universitair docent is in staat om bij het vormgeven en verzorgen van het onderwijs en de selectie en ontwikkeling van onderwijsmateriaal, de actuele stand van zaken op het betreffende vakgebied te verdisconteren in relatie tot de doelen van het onderwijsonderdeel.*

In mijn opvatting is de kracht van universitair onderwijs de
kruisbestuiving met de huidige stand van zaken in de wetenschap. Het
Master onderwijs is daar het beste voorbeeld van, maar ik zie het ook
terug in een cursus als BBE en in Bachelor stages. Zelfs als een
leerdoel slechts de basis-vaardigheden of kennis betreft van een
bepaalde discipline is het vaak mogelijk om een praktisch voorbeeld uit
de recente literatuur of eigen werk te behandelen. Bijvoorbeeld in een
lezing en practicum \`comparative genomics\` die ik opnieuw heb
vormgegeven. Dit practicum draait slechts om de basis van het lezen van
een fylogenetische boom, een vaardigheid die veel biologen lijken te
onderschatten. Ondanks de beperkte omvang van het practicum, laat ik
studenten wel gebruik maken van 'cutting-edge' algoritmes, en leg ik uit
waarom oudere opties minder geschikt zijn. Met hun nieuw verkregen
inzicht leidt ik hen door een aantal fylogenetische analyses van mijzelf
en collega's in het departement. Sommige studenten geven aan nu
"eindelijk" te snappen hoe ze een fylogenie moeten begrijpen ook al zijn
ze deze al vaak tegengekomen in de literatuur. Tot slot maak ik gebruik
van de gelegenheid om de studenten te leren over het belang van open
science, specifiek publiek beschikbare data, open source methodes en
bijhouden van een digitaal labjournaal met code. Dit deed ik aan de hand
van een voorbeeld uit mijn eigen werk beschikbaar op:
[GitHub.com/lauralwd/lauras\_phylogeny\_wf](https://github.com/lauralwd/lauras_phylogeny_wf)
{: .text-justify}

> *De universitair docent is in staat om dwarsverbanden te leggen met verwante disciplines en wetenschapsgebieden enerzijds en tussen theorie en praktijk anderzijds.*

Toen ik de IntroBioinfo cursus overnam, was deze een mozaïek van korte
workshops van één of twee dagen, elk door weer een andere expert in dat
specifieke veld. Mijn taak als coördinator was het verenigen van de
onderdelen en meer ruimte te maken voor echte onderzoeksresultaten,
zoals in het onderdeel fylogenie wat ik eerder beschreef. In een eerdere
caracal enquête merkte een student op dat specifiek dit deel van de
cursus in zijn ervaring uit de lucht kwam vallen. Ik heb het deel
aangepast, en geroosterd op de dag na metagenomics, waar we eindigden
met 6 bacteriële genomen. Fylogenie was onder andere het antwoord op hoe
die genomen (in context van evolutie) met elkaar te vergelijken.
Daarnaast begon ik de dag met een aantal concrete voorbeelden van hoe ik
fylogenie heb gebruikt in mijn eigen onderzoek en dat van mijn
collega\'s. In het vervolg van de cursus werd de basiskennis van
fylogenie gebruikt in het onderdeel structurele biologie en dit kondigde
ik ook aan op die dag zelf.
{: .text-justify}

Op deze manier heb ik alle cursusonderdelen opnieuw gerangschikt en
begon elke dag met een korte uitleg van de relaties tussen dit onderdeel
en de overigen. De cursus begon met een aantal basisvaardigheden en ik
bouwde vervolgens de cursusonderdelen op naar gelang het centrale dogma
van moleculaire biologie. Door het benadrukken van overeenkomsten tussen
onderdelen, zowel methodisch als thematisch, denk ik de cognitieve
belasting van de onderdelen verminderd te hebben. Dit concludeer ik
onder andere uit de steeds snellere afronding van practica waardoor ik
hier en daar zelfs een dag(deel) kon schrappen. In de meeste recente
versie van de cursus heb ik studenten achteraf specifiek gevraagd of dit
het geval was.
{: .text-justify}

Uit [Caracal evaluatie IntroBioinfo oktober
2021](#caracal-evaluatie-introbioinfo-oktober-2021):

![](media/image51.png){width="6.833333333333333in"
height="1.4583333333333333in"}

Het gemiddelde van onderstaande vraag steeg naar 3.9, vergeleken met een
3.5 in [2021](#caracal-evaluatie-introbioinfo-april-2021)
en een 3,2 en 2.8 voor mijn coördinatorschap in
[2019](#caracal-evaluatie-introbioinfo-oktober-2019). De
2021 versie werd online gegeven als gevolg van de COVID-19 pandemie.

![](media/image11.png){width="5.859375546806649in" height="1.461461067366579in"}

In het verenigen van de cursus slaagde ik beter bij cursusonderdelen die
ik zelf volledig overnam, maar niet altijd in cursusonderdelen die ik
'uitbestede\` in de tweede week van de cursus:
{: .text-justify}
-   *'Laura is een buitengewoon goede lecturer. Bij de topics over
 eiwitten en genexpressie miste ik een beetje de 'bigger picture'.
 Het zou helpen als lecturers bruggetjes maken tussen slides. Ik
 had in week 2 moeite met het volgen van het verhaal.'*
-   *... 'I also like the structure of the course. It was done in such a
 way that it created a sufficient challenge for really good
 students but there was also sufficient time for slow learners like
 me to catch up. I have constantly struggled with the pace of the
 courses for most of the GSLS courses, but even though there was a
 lot of new and unfamiliar information, the exercises helped me
 grasped most of the concepts in the lecture slides.' ... *

> *De universitair docent is in staat om beoordelings-instrumenten en -procedures te ontwikkelen die valide zijn in relatie tot de desbetreffende vakinhoud en leeractiviteit.*

De beoordeling van de IntroBioinfo cursus heeft altijd plaatsgevonden
als een geschreven tentamen met enkel open vragen. Dat tentamen is
vervolgens herschreven als digitaal examen in CoCalc, maar nog altijd
met gebruik van enkel open vragen. Hoewel we in de cursus veel gebruik
maken van computercode en het vaardig worden in deze code ook een
leerdoel is, koos ik er toch voor om dat niet in het tentamen op te
nemen. Tijdens een kort experiment voorafgaand aan mijn coördinatorschap
bleek dat het schrijven van code in het tentamen te veel afleidend was
van de biologische vraagstelling. In plaats daarvan introduceerde ik een
praktische opdracht die vereist was om de cursus te halen maar niet werd
beoordeeld met een cijfer. In deze opdracht kregen de studenten een open
vraag en data, maar geen voorgeschreven code of instructies. Met behulp
van hun kennis uit practica moesten ze dan toch een simpele biologische
vraag beantwoorden. Studenten konden kiezen uit twee verschillende
onderwerpen, afhankelijk van wat hen beter lag. Vereisten om te slagen
voor de opdracht was de vindbaarheid van alle data, herhaal-mogelijkheid
van de gehele analyse en beschrijving van alle belangrijke observaties
en conclusies. Op deze manier kon ik toch programmeervaardigheid toetsen
op een niveau in een vorm die ik passend vond bij de cursus.
Belangrijker nog: met deze opdracht poogde ik een brug slaan tussen een
oefening op een practicumdag en het aan de slag gaan met echte data in
een toekomstige stage of baan.
{: .text-justify}

Didactische kwaliteiten
-----------------------

### Ontwerpen van onderwijs
> *De universitair docent is in staat om een cursus zo in te richten dat deze past bij de aanwezige voorkennis van studenten, het doel van de cursus en de plaats van de cursus in de gehele opleiding, blijkens het gekozen materiaal en de leervormen die betrekking hebben op kennisverwerving en de activiteiten die gericht zijn op het verwerven van zowel vakgerichte als academische competenties.*

Een cursus aanpassen aan de voorkennis van de student blijft een
uitdaging. Deze uitdaging voelde ik het meest in Master cursussen, met
studenten uit alle GS-LS masters en met diverse nationaliteiten. Ook in
de bachelor merkte ik deze uitdaging op. Dat begon al in het eerste jaar
waar de basis-wiskunde enorm verschilde per student. Het Utrechtse model
van Bacheloronderwijs maakt ook dat de instroom van studenten in een
cursus enorm verschilt. Zo kregen we in BBE vaak ongeveer 50/50 tweede-
en derdejaars studenten. Alhoewel het maar één jaar scheelt, was de
zelfstandigheid en vaardigheid met open wetenschappelijke vragen
duidelijk merkbaar. Een algemene strategie die ik gebruik, is om de
cursus relatief langzaam te beginnen maar wel extra's aan te bieden aan
studenten die bovengemiddeld bekwaam zijn in de stof. In het minst
gunstige geval hebben zij het de eerste dag of dagen iets makkelijker.
{: .text-justify}

Om een beter beeld te krijgen van aanstaande studenten in mijn
cursussen, gebruikte ik intro-enquêtes in zowel BBE als IntroBioinfo.
Uit mijn ervaring in IntroBioinfo en uit deze enquêtes bleek dat steeds
meer studenten ervaring hadden in een soort van programmeertaal ([Intro
enquête IntroBioinfo
2020](#intro-enquête-introbioinfo-2021); [Intro enquête
IntroBioinfo
2021](#intro-enquête-introbioinfo-oktober-2020)). Mede
gesteund door dit gegeven, durfde ik het aan om het intro-programmeren
te verkorten van één dag naar een dagdeel. Een geslaagd experiment wat
inmiddels permanent is geworden. Na het intro programmeren in BASH heb
ik de cursus opnieuw gerangschikt in een data-verkrijg deel en een data
analyse deel. Het eerste verdeelde ik onder volgens het centrale dogma
van de moleculaire biologie: DNA-\>RNA-\>eiwit. Beginnende met DNA,
bouwde ik gedurende de eerste week de moeilijkheidsgraad op van
concepten, en van programmeervaardigheid. Een lineaire workflow voor een
practicum genomes, een ingewikkeldere workflow voor een practicum
metagenomics en een klein practicum met weinig instructie voor
comparative genomics (fylogenie). Aan het eind van de week weten de
studenten raad met de BASH programmeertaal en allerlei bioinformatische
programma\'s, en kunnen ze allerlei biologische vragen stellen en
beantwoorden aan de hand van DNA data.
{: .text-justify}

Uit de caracal enquête 2021 bleek dat studenten de cursus passend vonden
bij hun voorkennis en studenten gaven aan veel geleerd te hebben.
(Aansluiting bij voorkennis was 3.1 en 3,7 in 2019 en toegenomen begrip
was 3,5 en 4,2 in 2019)

![](media/image4.png){width="5.708333333333333in"
height="1.1145833333333333in"}

![](media/image11.png){width="5.802083333333333in" height="1.34375in"}

Tijdens mijn PhD heb ik mogen bijdragen in allerlei fases van het
universitair onderwijs en kunnen ervaren hoe deze met elkaar relateren.
De basis wiskunde en programmeren in het eerste jaar, de eerste keer
werken met een pipet in MGOT in het tweede jaar, en het toepassen van
kennis en kunde op onopgeloste actuele onderzoeksvragen in het derde
jaar in BBE, tevens een voorproefje op een Bachelor of Master stage. In
het begeleiden van studenten als tutor leerde ik alle studiepaden kennen
en hielp ik studenten een route te plannen door de biologie bachelor. Ik
schrijf meer over het [tutoraat](#cv2mem6tblqv) onder het
kopje [Geven van onderwijs](#geven-van-onderwijs). De
Master cursus Introbioinfo is doelbewust geroosterd na intro-python en
intro-R, en voorafgaand aan allerlei geavanceerdere bio informatica
cursussen. Daarmee vormde de cursus een soort van kruispunt in het
bredere veld, en een duidelijke overgang van leren programmeren naar
toepassing op biologische vraagstukken. In mijn cursus maakte ik gebruik
van het feit dat de studenten al bekend waren met 'de programmeer
mindset' of 'computationeel denken'. Met die voorkennis zocht ik een
balans tussen de biologische inhoud en praktische vaardigheid. Met
inhoud doel ik op een onderzoeksvraag beantwoorden met een bepaalde
bioinformatische analyse. Met praktische vaardigheid bedoel ik hier dat
ik de studenten graag een aanzet wil geven om een simpele
bioinformatische analyse te doen in de context van een toekomstige stage
of baan.
{: .text-justify}

In mijn korte bijdrage aan de curriculum committee van de nieuwe master
'Bioinformatics and Biocomplexity' (CURC), zag ik vanuit
vogelvluchtperspectief hoe de verschillende cursussen van die master aan
elkaar relateerden. De CURC ontwierp de Master zodanig dat er ruimte was
voor studenten met ofwel een achtergrond in modeleren, ofwel een
achtergrond in bio informatica. Afhankelijke van hun achtergrond, volgde
zij een adequaat vak aan het begin van het jaar om daarna op gelijke
voet verder te gaan. De basis waarmee iedereen de master moest beginnen,
werden ingedeeld in een Essentials cursus die parallel liep aan eerder
genoemde cursussen. De stof van deze cursussen werd nauw afgestemd op de
ingangseisen van de Master zelf. De werkzaamheden van de CURSUS leerde
me ook hoe de diepgang en leerdoelen van een toegewijde Master
verschillen van het keuzeprofiel voor alle andere 'life sciences' Master
studenten. De cursus IntroBioinfo was immers de spil in het
bioinformatica profiel.
{: .text-justify}

Tijdens mijn deelname aan het Board of Studies (BoS) van de GS-LS was ik
hoofdzakelijk vertegenwoordiger van de promovendi van de GS-LS. Deelname
aan het BoS was onderdeel van mijn rol als GS-LS PhD council voorzitter.
In die rol adviseerden wij het BoS op verbeteringen in de promovendi
opleiding, en organiseerden we activiteiten voor promovendi van de
GS-LS. De belangrijkste bijdrage van mij en mijn mede vertegenwoordigers
was het herzien van de faculteitsreglementen van alle drie Life Sciences
faculteiten omtrent de promovendi opleiding. Als voorzitter van de PhD
council en lid van het BoS was ik betrokken bij het regelen van
aanstellingen voor vertrouwenspersonen voor promovendi in alle
faculteiten, duidelijke richtlijnen voor de inhoud van proefschriften en
meer zicht op de bredere ontwikkeling van promovendi door alle
begeleiders betrokken bij een promoveren.
{: .text-justify}

Naast mijn bijdrage aan de promovendi opleiding, kreeg ik ook een nieuw
perspectief over alle Masteropleidingen als geheel, de overlap, en het
onderscheid tussen de opleidingen . Sindsdien ben ik erg overtuigd van
de meerwaarde van het onderwijsmodel van de Utrechtse life sciences
Masters met hun duidelijke focus op onderzoekservaring uit de praktijk.
Ik observeer hoe Masterstudenten binnenstromen, ervaring opdoen en hoe
vervolgens de overgrote meerderheid de Universiteit verlaat. Ze
vertrekken lang niet altijd naar een wetenschappelijke functie, maar wel
met de ervaring en kunde van wetenschappelijk onderwijs. Met zo'n zware
focus op praktijkervaring via stages, heeft een graduate school minder
grip op de ontwikkeling van een student. Deze spenderen namelijk het
merendeel van hun tijd in allerlei laboratoria en instellingen met elk
hun eigen begeleiders. Ondanks die versplintering van de
studentenpopulatie tijdens een groot deel van het curriculum waardeer ik
de eenheid die de GS-LS schept tussen alle Master opleidingen in
structuur. De school structureert met duidelijk grenzen en communicatie
beschikbare faciliteiten en regelingen. Die regelingen streven naar een
balans tussen vrijheid voor de studenten en kwaliteitsgarantie waar een
graduate school verplicht toe is.
{: .text-justify}

### Geven van onderwijs
> *De universitair docent is in staat om een variatie van relevante, motiverende en onderwijskundig verantwoorde werkvormen (bijvoorbeeld werkgroep, zelfstudie, hoorcollege, practicum, enz.) en leermiddelen (bijvoorbeeld referaten, gebruik van ICT, enz.) te hanteren, waarbij de docent afwisselend verschillende docentrollen vervult, zoals die van expert tot coach.*

In mijn vijf jaar PhD heb ik ervaring op mogen doen in allerlei
onderwijsvormen, voornamelijk praktisch. Ik zie mijzelf als iemand die
het meest leert door te doen en die voorkeur werkt door in mijn stijl
van onderwijzen. Mijn ervaring in werkcolleges en practica heb ik eerder
uitgebreid beschreven toen ik schreef over het belang van een positief
studieklimaat ([Professionele
kwaliteiten](#professionele-kwaliteiten)).
{: .text-justify}

De plotselinge COVID-19 crisis in 2020 vroeg een snelle verandering van
onderwijsvorm voor het practicum metagenomics wat ik zou begeleiden in
de tweede week van de eerste lockdown. Terugdenkend aan dezelfde cursus
in oktober 2019 herinnerde ik me dat ik non-stop tussen tafels heen en
weer liep om vragen te beantwoorden, een online variant van deze
stoelendans zag ik zeker niet zitten. Daarom heb ik op de valreep
'tutorials' opgenomen van alle onderdelen van mijn practicum. Terwijl ik
mijzelf en mijn scherm opnam, legde ik gedetailleerd uit wat de
bedoeling is van het practicum, waarom sommige stappen zijn zoals ze
zijn en vertelde ik hier en daar nog wat extras. Verrassend genoeg
werden deze 'tutorials' enorm gewaardeerd en had ik de rustigste
cursusdag ooit. Ik realiseerde me dat ik in een zaal van 30 leerlingen
nooit iedereen de extra uitleg had kunnen geven zoals ik dat nu had
bereikt via video. In de cursussen die volgde, heb ik de video's laten
staan en zelfs meer video's gemaakt voor andere cursus onderdelen. Toen
de cursus weer op locatie werd gegeven, prefereerde sommige studenten de
youtube video's en sommige studenten de live interactie met mij als
docent. Deze eerste video's, al wat gehaast opgenomen in de eerste week
van de eerste COVID-19 lockdown, zijn allemaal openbaar beschikbaar op
mijn youtube kanaal:
[youtube.com/c/LauraDijkhuizen](https://www.youtube.com/c/LauraDijkhuizen)
{: .text-justify}

Nog een les van de effectiviteit van het flip-the-classroom formaat:. ik
had net het coördinatorschap van IntroBioinfo overgenomen en vroeg
docenten hun lezingen van te voren op te nemen. Aangezien we allemaal
toch al voor een camera zaten, leek dat een kleine extra moeite.
Bovendien wilde ik studenten in de toen nog nieuwe thuiswerk-situatie in
staat stellen op hun eigen tempo de colleges te volgen en eventueel
terug te spoelen. Vervolgens nodigde ik de docent tijdens de lesdag uit
om vragen over het opgenomen college te beantwoorden. Wat mij en de mede
docenten opviel was dat de vragen tijdens deze Q&A sessies dieper op de
stof ingingen dan vragen vlak na een live college. In een latere
op-locatie-versie van de cursus heb ik deze expert Q&A sessies in stand
gehouden. Die latere cursussen vertoonden ook de eerder geobserveerde
toename in diepgang van vragen. De opgenomen colleges waren soms van
voldoende kwaliteit om te behouden, maar soms ook niet. Ik heb er een
aantal gehouden en een aantal opnieuw gemaakt. Ter variatie heb ik ook
colleges op locatie gedaan, zonder opname maar met interactieve
elementen.
{: .text-justify}

In mijn onderwijstijd de afgelopen vijf jaar heb ik relatief weinig
hoorcolleges gegeven, laat staan hoorcolleges voor grote groepen. Mijn
bijdrage was meestal participatie in de actieve onderwijsvormen na
hoorcolleges. Het geven en organiseren van colleges voor grote groepen
en over de lengte van een hele cursus is zeker een onderwerp waar ik nog
in kan en wil groeien in mijn verdere onderwijscarrière. In IntroBioinfo
heb ik wel een aantal opgenomen hoorcolleges geschrapt om die vervolgens
zelf te geven.
{: .text-justify}

Uit [Caracal evaluatie IntroBioinfo oktober
2021](#caracal-evaluatie-introbioinfo-oktober-2021):
-   *... 'Also when a lecturer did not show up she just gave the lecture
 herself which I thought was pretty cool. So a very big compliment
 for Laura! Some guest lectures were a bit chaotic and gave very
 much information in a very short amount of time. For me it would
 have been nice if some lectures were a bit shorter and bit more
 clear' ...*
-   *\`Laura\'s lectures were very clear, but some of the guest
 lecturerers went a bit too fast. This made some lectures difficult
 to understand, especially when you are not really familiar with
 the topic.\`*

> *De universitair docent is in staat om de student te stimuleren tot een goede mondelinge en schriftelijke uitdrukkingsvaardigheid in de gangbare talen (Nederlands en/of Engels) en problemen te leren analyseren.*

In begeleidend onderwijs streef ik er altijd naar om vragen van
studenten te beantwoorden met stapsgewijze wedervragen. Soms is een
enkele vraag al genoeg. Op die manier help ik studenten om hun vraag te
specificeren en de voorkennis aan nieuwe kennis te linken.
{: .text-justify}

Geschreven uitdrukkingsvaardigheid begint al vroeg in de Bachelor. Als
tutor was het onder andere mijn taak om de eerstejaars studenten een
eerste les te geven in het wetenschappelijk schrijven. Later in het
tutoraat was het aan mij om het eerste geschreven werk te beoordelen en
van feedback te voorzien.
{: .text-justify}

Beide vormen van uitdrukkingsvaardigheid kwamen aan bod als begeleider
van studenten in het Azolla lab, zowel Bachelor als master studenten. In
wekelijkse meetings vertelden studenten over hun voortgang en begeleidde
mijn collega\'s en ik ze in het opbouwen van hun verhaal zodat hun
medestudenten alles konden volgen. Hun geschreven (eind)verslagen van de
wetenschappelijke stages werden -op enkele uitzondering na- niet door
mij beoordeeld. Ik kon de studenten wel helpen bij de keuze en weergave
van resultaten.
{: .text-justify}

> *De universitair docent is in staat om open te staan voor individuele studenten en hen te motiveren tot zelfstandig studiegedrag en dit mee te helpen structureren. De docent kan daarbij inspelen op de aanwezige variatie in strategieën voor zelfstandig studeren/leren.*

Het motiveren van individuele studenten heb ik al besproken onder
[positief studieklimaat](#professionele-kwaliteiten). Wat
ik hier nog aan kan toevoegen is het gebruik van extra videomateriaal
wat ik had opgenomen voor thuisstudie versies van IntroBioinfo gedurende
de eerste corona lockdowns. Hier schreef ik eerder over onder het kopje
[Geven van onderwijs](#geven-van-onderwijs). Sommige
studenten werkte het liefst aan de hand van de video's, sommige vroegen
hun vragen liever in persoon. Als ik druk was met vragen beantwoorden,
kon men even de video bekijken. Andersom kreeg ik soms verdiepende
vragen over de video's. De vorm van op locatie werken met veel
aanvullend online materiaal, maakte het bovendien makkelijk om
verhinderde studenten en studenten in quarantaine toch mee te laten doen
in de cursus.
{: .text-justify}
-   *... 'When I was sick for a few days she helped thinking about a
 good solution for me to still follow the course in a proper way.'
 ...*

> *De universitair docent is in staat om individuele studenten (bijvoorbeeld als tutor) te begeleiden.*

Een van mijn onderwijstaken was het tutoraat. Ik heb drie jaar lang
eerstejaars studenten mogen begeleiden; inmiddels zijn de studenten uit
het laatste jaar bezig met het afronden van een Bachelor. De rol van
tutor was mijn eerste ervaring waarin ik moest balanceren tussen veel
verschillende rollen: een vertrouwd gezicht in een grote opleiding,
docent voor een klein college, coach bij het plannen van hun
studiepaden, luisterend oor voor studenten met persoonlijke problemen en
strenge beoordelaar voor hun eerste geschreven werk in de Biologie
bachelor. Die balans is elke keer weer zoeken geweest. Het ontlasten van
tutoren van het nakijkwerk is mijns inziens een verstandige zet geweest
omdat het de andere rollen in de weg kan zitten. Een moeilijkheid aan
het tutoraat is de snelheid waarmee studenten na het eerste jaar het
contact verliezen. Jaarlijks spreek ik niet meer dan een handvol
tutoraat studenten, meestal over keuzes omtrent vakken en stages. Als
tutor had ik daar zelf proactiever in kunnen zijn door studenten actief
uit te nodigen voor een gesprek maar met volle to-do lijsten en een
scala aan taken schiet dat er soms bij in.
{: .text-justify}

> *De universitair docent is in staat om studieopdrachten (bijvoorbeeld bachelorwerkstuk, onderzoekstage) effectief te begeleiden.*

Gedurende een half jaar was ik de enige werknemer in het Azolla lab; de
hoofd- onderzoeker was destijds afwezig en meestal niet bereikbaar. De
verantwoordelijkheid voor het reilen en zeilen van het lab kwam niet
helemaal op mijn schouders, ik had één dag per week hulp van een
oud-collega. Deze maanden kwam ook de verantwoordelijkheid voor het
begeleiden van alle studenten grotendeels op mijn schouders terecht en
had ik veel vrijheid om dat in te richten naar eigen idee. Ik leidde de
eerder genoemde wekelijkse meetings met alle studenten en moedigde de
studenten aan hun resultaten met elkaar te bespreken in plaats van
alleen met mij. Samen kozen we een koers voor de komende week. In de
twee wekelijkse meetings lazen we met z'n vijven één relevant artikel en
verdeelden de figuren van dat artikel onderling. Ik liet de studenten
aan de hand van de figuren het artikel aan elkaar uitleggen, als
oefening voor het redeneren aan de hand van data voor hun eigen
verslagen. Die verslagen en de feedbacksessies kwamen ook voor mijn
rekening. Deze verantwoordelijkheid is me zwaar gevallen, maar was ook
enorm leerzaam. Samen met hun werkzaamheden in het lab, de data analyse
en hun eindpresentatie bepaalde ik het eindcijfer van hun Bachelor of
Master stage in overleg met de externe begeleiders.
{: .text-justify}

> *De universitair docent is in staat om het onderwijs zo aan te bieden dat rekening wordt gehouden met de diversiteit onder studenten naar voorkennis, aanleg, achtergrond en individuele omstandigheden.*

Ik schreef al eerder over de variatie in voorkennis en mijn gebruik van
enquêtes onder het kopje [Didactische
kwaliteiten](#didactische-kwaliteiten). Hun feedback via de
enquêtes inspireerde mij dit middel opnieuw in te zetten in de [BBE
cursus](#intro-enquête-bbe-2020) in 2020. In deze
niveau-drie cursus dacht ik een discrepantie op te merken tussen de
motivatie van studenten om deze cursus te kiezen en de werkelijke inhoud
van de cursus. Dat dit gepaard ging met wat organisatorische
onduidelijkheid frustreerde de studenten over het algemeen. Daarom
besloot ik dat ik een beter beeld wilde vormen van de instromende
studenten groep. De groep bestond voor 45% uit tweedejaars studenten wat
aansloot bij onze indruk van eerdere jaren. Meer dan 77% had deze cursus
gekozen als eerste keuze, hoger dan onze indruk van eerdere jaren. Men
vond de cursus hoofdzakelijk via de officiële studiegids of via
Osiris.De studenten waren vaak niet op de hoogte van de vorm of
organisatie van de cursus zoals de thematische tweedeling.
{: .text-justify}
-   *'Het kan aan mij liggen maar ik kan me niet herinneren de dingen
 die ik als totaal niet had aangevinkt te hebben gelezen in de
 studiegids. Ik denk zelf wel dat de meeste mensen kijken naar de
 studiegids voor meer info over de cursus dus dat zou naar mijn
 idee de beste manier zijn.'*

Verder bleek uit de enquête dat studenten vooral gemotiveerd waren om te
leren over duurzaamheid, minder om te leren over biologisch onderzoek en
veel minder vanwege persoonlijke begeleiding bij het schrijven. Die
laatste twee componenten vormen echter wel het leeuwendeel van de
cursus. In overleg met de coördinatie van de cursus is de Osiris
omschrijving veranderd, maar er is nog geen zichtbare verbetering in de
volgende jaren.
{: .text-justify}

Toen ik de IntroBioinfo cursus overnam wilde ik een beter beeld van de
studenteninstroom, hun ervaringen en hun verwachtingen. Daarom schreef
ik een enquêtes uit voor en na de cursus. Zo leerde ik dat ik ging
werken met voornamelijk tweedejaars MSc studenten waarvan veel met
programmeerervaring in R [Intro enquête IntroBioinfo
2020](#intro-enquête-introbioinfo-2021); [Intro enquête
IntroBioinfo
2021](#intro-enquête-introbioinfo-oktober-2020)). Dit in
tegenstelling tot de studentenpopulatie een aantal jaar eerder: toen was
er beduidend minder programmeerervaring. Daarnaast vroeg ik wat nog
onduidelijk was voor het begin van de cursus, en verbeterde de
communicatie aan de hand van die feedback. Hoe ik de cursus verder
programmeertechnisch heb ingericht is beschreven in de tweede paragraaf
onder het kopje [Didactische
kwaliteiten](#didactische-kwaliteiten).
{: .text-justify}

> *De universitair docent is in staat om feedback te geven.*

Feedback geven komt in allerlei vormen en maten. Het kleinste voorbeeld
is een tip of een hint tijdens een practicum of werkcollege, een vorm
waar ik inmiddels veel ervaring mee heb. Een grotere vorm is feedback op
geschreven werk; in concept of als definitieve versie. De detaillering
en vorm van feedback varieerde sterk en was afgestemd van de ervaring
van de student en de onderwijsvorm. De eerstejaars' mini scripties heb
ik altijd uitgebreid voorzien van feedback, deze eerste schrijfopdracht
zet immers een richting voor alle komende schrijfopdrachten. In het
tweede jaar van de bachelor gaf ik uitgebreide feedback op geschreven
opdrachten van de cursus fysiologie van planten, Minder uitgebreid was
de feedback op labjournaals in MGOT. Dit kwam hoofdzakelijk door twee
beperkingen: het aanzienlijke aantal labjournaals wat van feedback
voorzien moest worden en de snelheid waarmee deze weer terug bij de
studenten moest zijn om de feedback in het volgende labjournaal te
verwerken. Vooral in deze 'hoge-productie' situatie waren rubrics enorm
behulpzaam. In het derde jaar beoordeelde ik onderzoeksvoorstellen bij
BBE. Ik begeleidde slechts kleine groepjes in deze cursus en voor een
relatief lange tijd dus er was veel ruimte voor feedback en discussie:
"Waarom deze onderzoeksvraag en waarom past deze methode daarbij?" Dit
werd nog uitgebreider in de Master stages die ik heb begeleid. Hoewel
het schrijfwerk werd begeleid door de examinator van de stage, nam ik
dat over in de zes maanden dat ik als enige werknemer in het lab
aanwezig was. Studenten helpen met het ordenen van hun resultaten en
helpen precies te redeneren is een uitdaging en had vaak meerdere rondes
van feedback nodig, maar het resultaat was vaak de moeite waard.
{: .text-justify}

> *De universitair docent is in staat om diverse typen (deel)prestaties te beoordelen, en na weging van afzonderlijk onderdelen tot een eindbeoordeling te komen.*

Het afwegen van deelprestaties kan, net als feedback, gezien worden in
allerlei ordes van grootte. Aan de ene kant van het spectrum denk ik aan
een presentatie van tien minuten die beoordeeld kan worden op zowel
wetenschappelijke inhoud als presentatievaardigheid. Aan de andere zijde
van het spectrum denk ik aan Masterstages van negen maanden die ik
beoordeelde op wetenschappelijke handelingen, maar ook op
zelfstandigheid, op schrijfvaardigheid, literatuuronderzoek, etcetera.
Zeker tijdens een Masterstage, waar de diversiteit aan deelprestaties
fors is, werk ik graag met rubrics. Deze formulieren functioneren zowel
als feedback instrument, als overzicht voor mijzelf. Het is wellicht
geen wiskundige formule op basis waarvan een cijfer wordt berekend, maar
het helpt wel in het ordenen van de kwaliteiten van iemands werk en het
prioriteren daarvan. Tijdens de zes maanden dat ik alle studenten uit
het Azolla lab alleen begeleidde was ik hoofdzakelijk verantwoordelijk
voor de beoordeling van studenten en de verscheidenheid van hun werk.
Het was een waardevolle en leerzame oefening in het balanceren tussen
coachen, begeleiden, en beoordelen van allerlei deeltaken.
{: .text-justify}

> *De universitair docent is in staat om het eigen onderwijs te (laten) evalueren en, eventueel ook naar aanleiding van nieuwe ontwikkelingen in het vakgebied, indien nodig bij te stellen.*

Over evaluatie en bijstellen van onderwijs schreef ik al eerder,
bijvoorbeeld een inzicht in de instroom en motivatie van studenten in
BBE onder het kopje [\...dat rekening wordt gehouden met de diversiteit
onder studenten naar voorkennis, aanleg, achtergrond en individuele
omstandigheden](#3emllv5hj15). Daar, en onder het kopje
[Didactische kwaliteiten](#didactische-kwaliteiten)
schrijf ik over het aanpassen van de eerste weken van de IntroBioinfo
cursus aan de hand van intro-enquêtes. Het speerpunt van mijn
coördinatorschap van IntroBioinfo was het verenigen van de verschillende
onderdelen. Dat bleek onder andere uit eerdere enquêtes na de cursus,
uitgeschreven door mijzelf en via caracal. Studenten waardeerden de
breedte van de cursus, maar misten een rode draad door de vele
onderwerpen ([Caracal evaluatie IntroBioinfo april
2019](#caracal-evaluatie-introbioinfo-april-2019)).
{: .text-justify}
-   *'Many subjects were discussed which did end up to be in total an
 introduction to bioinformatics which it is supposed to be'*
-   *'I missed a red line throughout the whole course, connecting all
 the different subjects. There was too much too learn and due to
 the lack of emphasis on concepts it was hard to study for the
 test.'\... *

Aan de hand van scores in de meest recente caracal enquête en geschreven
commentaar concludeer ik dat dat redelijk is gelukt, zoals omschreven
onder [Vakinhoudelijke
kwaliteiten](#vakinhoudelijke-kwaliteiten). Tot slot testte
ik begin 2020 hoe zelfverzekerd studenten zich voelden om een
bioinformatica experiment voor te stellen gedurende een stage. Deze
vraag stelde ik zowel voorafgaand aan de cursus, als na het uitdelen van
de uiteindelijke cijfers.
{: .text-justify}

Vooraf:

![Forms response chart. Question title: I\'m confident proposing a
bioinformatics experiment during an internship or course to address a
specific biological question. (Doesn\'t matter if you can do it, as long
as you know if it would work or not). Number of responses: 28
responses.](media/image31.png){width="6.267716535433071in"
height="3.1805555555555554in"}

Achteraf:

![Forms response chart. Question title: I\'m confident proposing a
bioinformatics experiment during an internship or course to address a
specific biological question. (Doesn\'t matter if you can do it, as long
as you know if it would work or not). Number of responses: 16
responses.](media/image33.png){width="6.267716535433071in"
height="3.1805555555555554in"}

Deze toename was voor mij een teken dat ik goed op weg was met deze
cursus en een duidelijk signaal dat de leerdoelen behaald werden.

### Toetsen en evalueren van onderwijs
> *De universitair docent is in staat om een verantwoorde keuze te maken uit de diverse toetsvormen en deze een representatieve afspiegeling te laten zijn van de cursus en een integrale toetsing van kennis en vaardigheden.*

Toetsing vindt plaats in alle stadia van universitair onderwijs. Mijn
eerste ervaring met toetsing (in de chronologie van de
bacheloropleiding) was het beoordelen van mini scripties van eerstejaars
studenten. In het tutoraat zit een duidelijke opbouw van
wetenschappelijke literatuur ontleden, de onderdelen herkennen en
vervolgens het maken van een eigen schrijfplan. Daarnaast is er aandacht
voor citeren en plagiaat. De toetsing van het geschreven werk, wederom
met behulp van rubrics, sloot nauw aan bij de onderwezen stof. Deze
eerste oefening was zowel een oefening schrijven voor de eerstejaars,
als een oefening representatief toetsen voor mij. Verdere toetsing van
geschreven opdrachten deed ik in fysiologie van planten, MGOT, en BBE.
{: .text-justify}

Toen ik de cursus IntroBioinfo overnam, was het examen net als de cursus
een mozaïek van vele onderdelen. De verschillende docenten droegen
examenvragen aan over hun specifieke onderwerp voor één groot examen.
Vijf van deze onderwerpen werden onderdeel van het examen en een student
moest één vraag kiezen om over te slaan. Het leerdoel wat wij hiermee
testen, was in zekere zin basiskennis van een aantal onderwerpen dat de
revue was gepasseerd en een overzicht van de biologische vragen die men
kan behandelen met bioinformatica en zijn subdisciplines. Het probleem
met deze opzet was het gebrek aan coördinatie en verschil in
moeilijkheidsgraad tussen de verschillende examenonderdelen.
{: .text-justify}

Hoewel een groot deel van de cursus bestaat uit computer practica waarin
wij werken met programmeertaal, is die vaardigheid expliciet geen
onderdeel van het tentamen. Programmeervaardigheid wordt al getest in
andere cursussen veelal voorafgaand aan deze. Bovendien gaan de
leerdoelen van deze cursus specifiek over biologisch inzicht wat wij
kunnen verkrijgen met behulp van bioinformatica, niet de precieze code
die we gebruiken om dat te doen. Het schrijven van de juiste code is
bovendien eerder een proces van gericht 'googlen' en trial-and-error;
niet een vaardigheid die ik wil examineren. De code die we schrijven
gedurende de cursus is ter ondersteuning van de leerdoelen, maar geen
doel op zich. Na een discussie over dit onderwerp in het docententeam
deden we een experiment waar we dit wel toetsten. Zoals ook omschreven
in de laatste paragraaf van de sectie [Vakinhoudelijke
kwaliteiten](#vakinhoudelijke-kwaliteiten), was dit geen
geslaagd experiment en werd alle code weer uit het examen verwijderd.
{: .text-justify}

In mijn coördinatie van de cursus heb ik de opzet met vijf vragen
gehouden, eveneens met de constructie waarin één vraag naar keuze wordt
overgeslagen. De cursus is erg vol en sommige onderwerpen worden slechts
één dag intensief behandeld, een student kan een slechte dag hebben of
geen affiniteit hebben met één van de onderwerpen en dat vind ik prima.
Op basis van de vragen die docenten eerdere jaren hadden aangedragen
maakte ik een nieuw tentamen waarin ik probeerde meerdere aan elkaar
gerelateerde onderwerpen in één vraag te laten beantwoorden. Genomics en
metagenomics hebben bijvoorbeeld veel raakvlakken . Eveneens structurele
biologie en fylogenie en tot slot is er raakvlak tussen de onderdelen
proteomics en netwerken. Op die manier probeerde ik meer overlap tussen
de onderwerpen te maken in de individuele vragen. Daarmee testte ik de
kennis van een breder deel van de cursus maar nog steeds met de ruimte
om één vraag over te slaan.
{: .text-justify}

In het herontwerp van het examen werd ik bekend met Bloom's taxonomie
van leren. Aangezien het een open boek examen betrof, heb ik 'herinner'
subvragen grotendeels geschrapt en zocht ik toetsing in de middenmoot
van de taxonomie. Ik begon een tentamenvraag meestal met een mix van
'begrijpende' en \'toepassende\' subvragen. Vervolgens bouwde ik verder
naar een \'analyse\' of \'evaluatie\' subvraag. Ik vroeg studenten
bijvoorbeeld observaties te doen en conclusies te trekken, vaak op basis
van een onderzoeksresultaat wat studenten zelf hadden kunnen maken in de
cursus. Als alternatief vroeg ik hen te beredeneren of conclusies juist
waren op basis van de data die ik hen liet zien. Een ander voorbeeld
komt uit het algoritmische deel van de cursus: ik vroeg hen een simpele
fout te vinden in een simpel algoritme of de keuze voor een bepaald
algoritme te beargumenteren op basis van de data. Al deze opdrachten heb
ik gemaakt op basis van oefening uit colleges of practica. De
moeilijkheid met dit examen blijft dat ik niet alle onderwerpen degelijk
kon toetsen. Ondanks dat de cursus relatief kort is, zit deze zo vol met
nieuwe stof dat dat simpelweg niet past in een toegemeten tijd. Nadat ik
de moeilijkheidsgraad van alle vragen min of meer gelijk had gesteld aan
de hand van blooms taxonomie gebruikten de meeste studenten bijna de
volledige tijd die stond voor het examen. Door de open boek vorm stegen
zij bovendien redelijk snel naar hoge Bloom niveaus van begrip en deze
vragen kostten redelijk veel tijd om te beantwoorden. Al met al was ik
wel tevreden met deze nieuwe toetsvorm. Ik kon begrip en kunde testen
voor bijna alle onderwerpen, zij het in verschillende mate van diepgang.
De verschillende vragen hadden vergelijkbare diepgang en werkte altijd
naar een hoog Bloom niveau toe. Tot slot konden de studenten één
onderwerp overslaan van deze zeer intensieve cursus. In feedback van
studenten lees ik dat het examen nog steeds erg intensief is, op het
randje wellicht. Ik ben toch tevreden met de huidige oplossing, maar sta
open voor alternatieve vormen om de druk van het tentamen te verlichten.
In deze zoektocht, heb ik begin 2020 studenten om feedback gevraagd
omtrent het examen nadat ze hun cijfer terug hadden gekregen:
{: .text-justify}

![Forms response chart. Question title: What do you think about the
following theses about the exam. Number of responses:
.](media/image37.png){width="6.267716535433071in"
height="2.7222222222222223in"}

De stellingen in de grafieken hierboven zijn:
-   The exam was too long
-   The exam should contain more code
-   Exam questions were easy
-   Exam questions were superficial
-   Exam questions should overarch multiple topics

Aan het eind van mijn coördinatorschap, zat het me dwars dat ik toch
niets van programmeervaardigheid toetste. De stijgende vaardigheid in
instromende studenten gaf mij de indicatie dat er ruimte was om meer te
vragen op dit vlak maar de enquêtes waren ook duidelijk dat het examen
al erg zwaar was in zijn huidige vorm. Bovendien zocht ik een manier om
de kloof te dichten tussen het uitvoeren van een voorgeschreven
werkcollege en de onderzoeksrealiteit in een bioinformatica stage. De
oplossing voor beide problemen werd een verplichte programmeeropdracht
aan het eind van de cursus. Ik schreef hier al over onder het kopje
'[De universitair docent is in staat om beoordelingsinstrumenten en
-procedures te ontwikkelen die valide zijn in relatie tot de
desbetreffende vakinhoud en
leeractiviteit.](#xi6buw16wbe3)' De opdracht was bewust
vrij kort om tijd over te houden voor zelfstudie voor het examen de
volgende dag.
{: .text-justify}

Een laatste vorm van toetsing, betreft de beoordeling van Master
studenten. Ik schreef hier al eerder over onder de sectie [Geven van
onderwijs](#geven-van-onderwijs) bij het criterium over het
begeleiden van een onderzoeksstage. Wat betreft toetsingen van stage
studenten heb ik ervaring opgedaan met Bachelorstudenten,
Masterstudenten, Hogeschoolstudenten en een enkele student die zijn
opleiding volgde in het buitenland maar een stage liep bij het Azolla
lab. In het beoordelen van een stage leg ik altijd nadruk op de
kwaliteit van het praktische werk dat is verricht gedurende de stage. De
tweede factor is de schriftelijke rapportage en de minst belangrijke is
een eindpresentatie. Tenzij anders aangegeven, gebruik ik de percentages
die de GS-LS voorschrijft: respectievelijk 60%, 30% en 10%. In de
kwaliteit van praktisch werk houd ik ook rekening met de persoonlijke
groei van een individuele student; het is maatwerk. Zo maak ik
onderscheid tussen enerzijds een stage op bioinformatica werk verricht
door een student zonder veel ervaring en anderzijds een vergelijkbare
stage door een student met veel ervaring.
{: .text-justify}

Tussentijdse voortgangsgesprekken met de individuele studenten werden
meestal verzorgd door de examinator maar in diens afwezigheid nam ik dat
op me. Deze gesprekken zijn een moment van reflectie voor zowel
begeleider als student. Als begeleider is het de kunst om de
wetenschappelijke inhoud even te laten voor wat het is, en te focussen
op de prestaties van een student. Deze focus levert meestal hele leuke
gesprekken op waarin goede feedback uitgewisseld wordt en vooruit wordt
gekeken. In enkele gevallen vormen deze gesprekken een stok achter de
deur om moeilijke gesprekken te voeren. Zulke gesprekken vonden plaats
wanneer een student ondermaats presteerde op een bepaald vlak of wanneer
de achtergrond van een student niet bleek aan te sluiten bij de inhoud
van de stage. Het resultaat van zo'n gesprek was meestal een concrete
lijst van acties of criteria waaraan een student ging werken gedurende
een vaste tijdsperiode. Aan het eind van die periode hadden we opnieuw
een vergelijkbaar gesprek.
{: .text-justify}

Organisatorische kwaliteiten
----------------------------
> *De universitair docent is in staat om de doelstellingen van de cursus(sen) organisatorisch vorm te geven in overeenstemming met de organisatie van het facultaire onderwijs en/of de opleiding. Dit betekent werken in teamverband en overleg plegen met collega\'s of andere relevante personen over inhoud en vorm van het door hen verzorgde onderwijs*

De IntroBioinfo cursus functioneert als een toegangscursus tot veel
geavanceerdere bio informatica cursussen in de Life Sciences
Masteropleidingen, althans na het behalen van een basiscursus
programmeren in bijvoorbeeld Python of R. Zo heb ik de vorm en de
toegangseisen ook opgesteld. Sinds ik voor het eerst deelnam in de
cursus als docent in 2017, is de affiniteit met programmeren onder
Masterstudenten enorm toegenomen. Waar we als docententeam eerst bewust
geen programmeervaardigheid vroegen van studenten, kunnen we dat
tegenwoordig wel doen en de cursus daarop aanpassen. Veel van de
coördinatoren van de geavanceerdere vervolgcursussen zijn ook gastdocent
in IntroBioinfo. Aan het begin van mijn coördinatorschap heb ik met alle
gastdocenten individueel om de tafel gezeten om te praten over de
bredere inbedding van hun onderdeel in de cursus als geheel, alsmede
relevante vervolgcursussen voor enthousiaste studenten. In een aantal
gevallen hebben we besloten de vorm van een practicum om te gooien of de
inhoud aan te passen aan de hand van de meest recente ontwikkelingen.
Onderlinge afstemming maakte het mogelijk het practicum van 2 dagen in
te korten tot 1 dag.
{: .text-justify}

> *De universitair docent is in staat om de organisatie van het onderwijs accuraat en tijdig te verzorgen (bijvoorbeeld cursushandleiding, digitale ondersteuning, toetsing, enz.).*

Communicatie met studenten, verwachtingenmanagement en aansluiting bij
voorkennis zijn heel belangrijk om een cursus tot zijn recht te laten
komen. In mijn bijdragen aan verschillende cursussen in de biologie
bachelor zag ik zowel geslaagde als niet geslaagde voorbeelden van deze
drie organisatorische handelingen. Bij niet geslaagde voorbeelden denk
ik aan de verwarring omtrent verwachtingen voor een labjournaal in MGOT
of organisatorische verwarring in BBE. Vooral in deze laatste cursus
observeerde ik hoe enthousiaste studenten verward raakten door verkeerde
verwachtingen en onduidelijkheid omtrent de cursus als geheel. BBE is in
potentie een cursus met waardevolle kansen in een grote
bacheloropleiding zoals intensieve persoonlijke begeleiding, praktische
(lab)ervaring met open onderzoeksvragen en veel feedback op
schrijfvaardigheid. Deze kansen werden soms niet benut door
onduidelijkheid over verwachtingen en onderwijsvorm. Onrust en
onduidelijkheid remden studenten in het werken aan open
onderzoeksvragen. Mijn eigen pogingen om daarin duidelijkheid te
scheppen, kwamen tekort of werkten averechts. Daaruit heb ik wel mijn
les getrokken voor onderwijs wat ik zelf coördineerde. Ik koos voor
beperkte maar duidelijke communicatie en verwachtingsmanagement richting
studenten. In eerste instantie schriftelijk vooraf en vervolgens opnieuw
tijdens het eerste college met ruim de tijd voor vragen. Die
duidelijkheid schiep ruimte om tijdens de cursus informeler te handelen
en dichterbij de studenten te staan.
{: .text-justify}

Uit [Caracal evaluatie IntroBioinfo oktober
2021](#caracal-evaluatie-introbioinfo-oktober-2021):

![](media/image38.png){width="6.267716535433071in"
height="1.1527777777777777in"}

Het percentage 'yes' lag op 66,7% en 50% in de cursussen van 2019.

![](media/image40.png){width="6.267716535433071in"
height="2.9305555555555554in"}

![](media/image79.png){width="6.267716535433071in"
height="1.5972222222222223in"}

![](media/image14.png){width="6.267716535433071in"
height="1.6111111111111112in"}

Geïnspireerd door goede en slechte voorbeelden uit mijn onderwijs
ervaring ontwikkelde ik mijn eigen communicatiestrategie. Om de juiste
verwachtingen te creëren licht ik de studenten ruim van te voren in over
de onderwijsvormen, vereisten en examinering van mijn cursus. Eerst
schriftelijk via een complete en duidelijke e-mail, daarna aan het begin
van de IntroBioinfo cursus met een start-college. Mededocenten
waardeerde de centrale organisatie vanuit mij en de lastenverlichting
die dat voor hen met zich meebracht. De leerinspanning van studenten
werd naar mijn idee minder bij betere organisatie, dat bleek onder
andere uit de steeds snellere voortgang gedurende lessen en practica.
Het belang van een duidelijke organisatie en verwachtingen werd nog
groter tijdens de corona pandemie. Studenten kregen thuis via 3
verschillende platformen onderwijs en toetsen aangeboden. Duidelijke
communicatie via e-mail vooraf, schiep duidelijkheid tijdens de cursus
met als gevolg dat e-mailverkeer en verwarring tijdens de cursus tot een
minimum werd beperkt. Mijn methode was als volgt: de UBC e-learning (een
moodle platform toegankelijk voor studenten van de UU, het UMCU en
externe studenten) functioneerde als de cursus handleiding. Hier werd
het rooster bijgehouden, vond men alle studiematerialen en kwamen wij
bijeen voor interactieve colleges. Het tweede platform, CoCalc, werd
gebruikt voor alle individuele opdrachten maar niet voor student-docent
communicatie. En als derde: MS Teams. Voor thuisonderwijs verdeelde ik
de groep studenten in kleine groepen voor onderlinge vragen en moedigde
hen aan om ook elkaar wat beter te leren kennen.
{: .text-justify}

Visie op universitair onderwijs
-------------------------------

### Wetenschappelijk onderwijs in maatschappelijke context
Wetenschappelijk onderwezen biologen gaan deze eeuw een cruciale rol
spelen Als docent bij de universitaire opleiding biologie ben ik me heel
bewust van mijn bijdrage aan hun potentiële toekomstige werk. Ten tijde
van dit schrijven -een tijd door sommigen geduid als de \"post truth
era\"- vinden wetenschappers zich in allerlei maatschappelijke debatten
van grote relevantie. Ik denk hier bijvoorbeeld aan de COVID-19 pandemie
en de recente stikstof crisis. Met het risico als pessimist bestempeld
te worden, vrees ik dat twee grotere crises ons nog staan te wachten. De
sluipende klimaatcrisis en als gevolg daarvan een voedselcrisis. Wat
deze waanzinnige wereldwijde vraagstukken verenigt, is het belang van
biologisch wetenschappelijk onderzoek. Bijvoorbeeld moleculair
biologisch onderzoek voor de productie van een mRNA vaccin of ecologisch
biologisch onderzoek voor het begrijpen van onze nationale
nutrientenhuishouding. De maatschappelijke waarde van biologische
wetenschappers blijkt uit de snelheid waarmee effectieve COVID-19
vaccins beschikbaar kwamen in de recente pandemie. De rol van
wetenschappelijke onderwijs (WO) biologie is naar mijn idee zeer
duidelijk: het onderwijzen van en kundig maken in de wetenschappelijk
methode aan de generatie biologen die deze en andere uitdagingen aan
moeten gaan. Dit is de eerste pijler van mijn visie op WO.
{: .text-justify}

De wetenschappelijke methode en het resulterende fundamenteel of
toegepast onderzoek zijn geen antwoord an-sich op deze maatschappelijke
vraagstukken. Zonder draagvlak of politieke durf is wetenschappelijke
kennis onbruikbaar, zeker sinds de opkomst van termen als 'alternatieve
feiten' en 'wetenschap is ook maar een mening'. Het debat rondom
genetisch gemodificeerde organismen (GMO) is een duidelijk voorbeeld van
hoe wetenschappelijke kennis het onderspit delft voor maatschappelijke
zorgen. Het classificeren van 'gene editing' (CRISPR-CAS gemodificeerde
planten) als GMO bij uitstek: huidige wetgeving verbiedt 'gene editing',
maar subsidieert moeizame productie van identieke planten met gebruik
van radioactieve straling en mutagenese. Dit is geen biologisch
wetenschappelijk probleem maar een maatschappelijke kwestie. Afstand
tussen wetenschap en de maatschappij werkt averechts op de doelen die we
als gezamenlijk willen behalen. De wetenschappers die wij nu opleiden
moeten niet alleen vaardig zijn in de wetenschappelijke methode en
bijbehorende specialistische communicatievormen. Zij moeten ook vaardig
zijn in het communiceren met de samenleving als geheel, het
bedrijfsleven en de politiek. Brede communicatievaardigheid en
maatschappelijk bewustzijn zie ik als de tweede pijler van mijn visie op
WO.
{: .text-justify}

Niet alle WO-afgestudeerden worden fulltime wetenschapper maar ze zijn
wel allemaal wetenschappelijk opgeleid. Zij zijn geoefend in de
wetenschappelijke methode en vaardig in de maatschappelijke dialoog. Met
deze twee pijlers leveren we als WO wetenschappelijk opgeleide
professionals aan de samenleving. Voor de toekomst van bijvoorbeeld onze
wereldwijde voedselvoorziening zijn wij afhankelijk van de komende
generaties biologen om enerzijds fundamenteel wetenschappelijk onderzoek
uit te voeren en anderzijds te navigeren door ingewikkelde
maatschappelijke debatten.
{: .text-justify}

### Goed voorbeeld doet volgen
Als WO dragen wij maatschappelijke verantwoordelijkheid, bijvoorbeeld in
de eerder genoemde kwesties. Niet in de minste zin omdat wij zelf als
onderzoekers bijdragen aan het oplossen deze vraagstukken. Als
onderzoekers zijn wij bekend met de meest recente ontwikkelingen en die
kunnen wij toepassen in ons onderwijs. Naast gedegen onderwijs, is het
ook aan ons om een goed voorbeeld te zijn voor onze studenten. Goed
voorbeeld doet volgen. Één zo'n voorbeeld vind ik de recente opmars van
de open science (OS) beweging. Overigens is 'open education' de meest
recente tak van het Utrecht Open Science programma, een keuze waar ik me
in kan vinden. Het is geen geheim dat ik fan ben van OS; waar mogelijk
pas ik het toe op mijn onderwijs. Mijn eigen OS ervaring gebruik ik als
voorbeeld in mijn IntroBioinfo cursus. Het deel van de cursus wat ik
volledig zelf heb ontwikkeld is vrij beschikbaar via GitHub om zelf uit
te proberen. Zie mijn persoonlijke website voor meer details en
uitgewerkte voorbeelden:
[lauradijkhuizen.com/metagenomicspractical](http://www.lauradijkhuizen.com/metagenomicspractical).
Mijn youtube video's over bio informatica, alhoewel alles behalve
gelikt, worden regelmatig bekeken voor zelfstudie door mensen over de
hele wereld. In totaal zijn ze meer dan 9500 maar bekeken; het is een
ander soort 'impact' dan we gewend zijn, maar desalniettemin een
bijdrage op zichzelf. Ik heb ook de vruchten mogen plukken van de open
science mentaliteit. Ik heb me voor mijn cursus laten inspireren door
vergelijkbare cursussen die ik vond op internet. Een tweede voorbeeld
wat ik probeer door te geven is maatschappelijke interactie, denk aan
wetenschappers die bijdragen aan nieuwsprogramma\'s, kranten,
documentaires, etcetera. Zie [mijn CV](#curriculum-vitae)
voor mijn eigen bijdrage aan outreach activiteiten. Een wetenschapper in
de publiciteit is een voorbeeld voor zowel studenten als voor de gehele
samenleving.
{: .text-justify}

### Didactiek
In het vormgeven van WO ben ik een fan van het Utrechtse model met veel
ruimte voor differentiatie en specialisatie. Wellicht ben ik
bevooroordeeld aangezien ik mijn opleiding hier in Utrecht heb afgerond.
Het Utrechtse model blinkt uit door een sterke theoretische basis aan
het begin van de Bachelor en een geleidelijke overgang naar praktische
uitvoering in het eind van de Bachelor en het grootste deel van de
Master. Ik zie ook de problemen met dit model. De grote variatie aan
vakkenpakketten vraagt extra aandacht van een docent. De docent moet
rekening houden met de variatie in voorkennis van studenten en draagt
zorg voor een goede aansluiting op de rest van de opleiding. Toenemende
populariteit van de Bachelor en Masters brengen een hoge werkdruk mee
voor de docenten bij biologie en aanverwante departementen. Ik zie die
geleidelijke overgang naar praktisch werk, vooral in de Master, als iets
waardevols en unieks wat wij in Utrecht aanbieden en als iets wat we
moeten bewaken. Bij de toenemende vraag naar biologisch onderwijs is er
ongetwijfeld veel te winnen op het vlak van digitalisering. Na de
noodgedwongen digitalisering van colleges tijdens de COVID-19 pandemie
ben ik groot fan van flip-the-classroom en het diepere begrip van de
stof wat studenten tonen sinds deze overgang. Tegelijkertijd zie ik
spanning tussen enerzijds opschaling van onderwijs en anderzijds
persoonlijke aandacht en maatwerk. Inhoudelijke discussies met studenten
en langere termijn begeleiding van hun ontwikkeling staan onder druk
door de omvang van het takenpakket van een universitair docent. Deze
reflectie doet mij inzien dat ik in mijn toekomstig onderwijs hier
aandacht aan wil blijven besteden.
{: .text-justify}

Als jonge onderzoeker en onderwijzer heb ik bij veel cursussen een
kijkje in de keuken mogen nemen. Daarnaast heb ik de tijd genomen om
zelf cursussen te volgen op onderwijsgebied. De SoTL cursus 'haal meer
uit je onderwijs' was de meest leerzame daarvan. Het toepassen van de
wetenschappelijke methode op het geven van universitair onderwijs is,
naar mijn mening, zo logisch dat ik bijna verbaasd ben dat dit geen
standaard praktijk is. Zelfs als een UD geen ambitie heeft om in SoTL
tijdschriften te publiceren, is het toepassen van de methode op eigen
onderwijs nog steeds waardevol om cursussen door te ontwikkelen.
{: .text-justify}

SWOT analyse
------------
De sterke kanten van mijn onderwijsactiviteiten in het WO zijn ten
eerste mijn brede ervaring van begin bachelor, via Master, tot zelfs PhD
onderwijs. Ten tweede heb ik veel ervaring in actieve onderwijsvormen
zoals practica en vernieuwingsdrang daarin. Ten derde onderneem ik veel
overstijgende activiteiten zoals een coördinatorschap, BoS lidmaatschap
en werkzaamheden rondom promovendi kwaliteitszorg. Tot slot ben ik veel
actief geweest in outreach activiteiten voor het brede publiek. Als
student leerde ik zelf veel door te doen, mijn onderwijsstijl vormt zich
ook naar die voorkeur. Ik geef studenten graag veel kansen om te werken
op eigen tempo en verantwoordelijkheid, maar zie ook mijn
verantwoordelijkheid als docent om hen te begeleiden en hen elkaar te
laten opzoeken. Naar mijn idee leren studenten meer van elkaar dan van
mij mits er een positief studieklimaat heerst waarin studenten met hun
eigen talenten en tekortkomingen aan de slag kunnen. Aan mij de eer om
ze hier en daar bij te sturen en over eventuele hordes heen te helpen.
{: .text-justify}

Mijn tekortkomingen gaan hand-in-hand met mijn sterke kanten. Brede
ervaring kan ik ook schrijven als een versplinterd takenpakket. Ervaring
in actieve onderwijsvorming betekent eveneens: gebrek aan ervaring in
het geven van klassieke colleges. Ik denk graag dat ik richting het eind
van mijn BKO traject een goed begin heb gemaakt dit te compenseren. Die
compensatie bestond uit een herziening van mijn onderwijstaken met focus
op één cursus waar ik deels de colleges overnam. Andere valkuilen zijn
meer karaktertrekken. Als coördinator van een cursus was het mijn rol om
over de organisatie en inhoud van een cursus te communiceren met
allerlei collega's. Tegelijkertijd was ik "slechts" een onderwijs AIO en
heb ik het wel eens benauwd gehad om hoger aangestelde collega's in te
roosteren in mijn cursus of keuzes te maken over de inhoud van de stof
die zij bijdroegen. Met wisselend succes probeerde ik aan deze valkuil
te ontsnappen door mezelf duidelijke deadlines te stellen en vaker
kleine overlegjes met individuele docenten te plannen. Een tweede
valkuil is dat ik graag meer persoonlijke aandacht heb voor studenten
die ik begeleid. Het duidelijkste voorbeeld is hoe ik tutoraatstudenten
uit het oog verloor in het tweede en derde jaar. Een aantal studenten
nam zelf contact op met mij voor vragen, en gaven aan geholpen te zijn
met een gesprekje of twee. Ik kan me alleen maar afvragen hoeveel
studenten ook geholpen zouden zijn bij een simpel gesprek, maar zelf
niet die eerste stap zetten. Tot slot kan ik nog leren om iets korter
van stof te zijn, iets wat de beoordelaars van dit stuk inmiddels met me
eens zullen zijn.
{: .text-justify}

Kansen voor ontwikkeling in onderwijs liggen in het verschiet ondanks
dat mijn contract bij de Universiteit Utrecht ten einde loopt in 2022.
Ik kijk uit naar een toekomst waar ik als universitair docent kan
onderwijzen en onderzoeken bij mijn alma mater, maar zie op korte
termijn ook kansen bij andere onderzoeksinstituten. Mijn eigen
wetenschappelijke opleiding vond volledig plaats hier in Utrecht. Daarom
verwacht ik veel te kunnen leren van werken aan een andere universiteit.
Hopelijk biedt zo'n ervaring nieuw perspectief op wat ik hier in Utrecht
heb geleerd. Heel kort heb ik zo'n vogelvlucht perspectief kunnen
ervaren tijdens mijn bijdrage aan een
[visitatie-commissie](https://www.tudelft.nl/onderzoek/onze-onderzoeksvisie/kwaliteitszorg/resultaten)
voor de departementen 'Chemical Engineering' en 'Biotechnology' aan de
TU Delft
([webpagina](https://www.tudelft.nl/onderzoek/onze-onderzoeksvisie/kwaliteitszorg/resultaten);
[pdf](https://d2k0ddhflgrk1i.cloudfront.net/TUDelft/Onderzoek/Kwaliteitsborging/Final%20report%20SEP%20Chemistry%20TU%20Delft%2020220204.pdf)).
Mijn deelname in die commissie gaf me een nieuw perspectief op
promovendi-opleiding en onderwijsorganisatie van eerder genoemde
departementen en mijn huidige departement. Dat soort lessen en andere
hoop ik te kunnen leren als postdoc bij een andere universiteit.
Bovendien kan ik daar idealiter werken aan de eerder genoemde
tekortkomingen zoals betrokken zijn bij langer lopende cursussen voor
grotere groepen en de bijbehorende hoorcolleges. In het ontwerp van
nieuwe cursussen wil ik graag nadrukkelijker mijn visie op WO verwerken
zoals eerder omschreven onder [Wetenschappelijk onderwijs in
maatschappelijke
context](#wetenschappelijk-onderwijs-in-maatschappelijke-context).
De maatschappelijke tendens richting open science past mij goed, en een
relatief hoge vraag naar bioinformatici is gunstig voor mijn baankansen
en de ervaring die ik daar kan opdoen.
{: .text-justify}

Risico's wat betreft mijn toekomstige ontwikkeling op onderwijsvlak zijn
er ook. Veel vacatures die passen bij mijn ervaring bevatten geen of
weinig onderwijs verantwoordelijkheid. Als ik een functie aanga als
bioinformaticus, zelfs bij een instantie die ook onderwijs verzorgt,
geef ik dan alleen maar bio informatica onderwijs of kan ik mijn
bijdrage ook leveren in een breder pallet van cursussen?
Onderwijsontwikkeling in een extern instituut is zeer afhankelijk van de
mogelijkheden die ik daar ga vinden.
{: .text-justify}

Nawoord
-------
Zoals ik dit document begon, sluit ik ook af: Onderzoek vindt plaats in
allerlei instituties, maar de universiteit is bij uitstek de plaats voor
kruisbestuiving tussen onderzoek en onderwijs. Daarom ben ik dankbaar
voor de kans om deze twee kerntaken te combineren tijdens mijn PhD.
Specifieker wil ik als eerst alle collega's bedanken voor alle lessen
die ik heb geleerd en de vele onderwijskansen die ik heb gekregen de
afgelopen vijf jaar. In het bijzonder de collega's van IntroBioinfo die
mij het vertrouwen gaven om de cursuscoordinatie over te nemen en mij
hun geduld gunde wanneer mijn planning te ambitieus was. Vervolgens
bedank ik alle studenten die ik heb mogen onderwijzen, en specifiek alle
studenten van wie ik feedback heb mogen ontvangen. Als junior docent is
die aanmoediging en sturing enorm waardevol geweest. Tot slot bedank ik
allen die mij hebben geholpen en geadviseerd in mijn BKO, specifiek Dr.
Margot Koster en de examencommissie. Bedankt voor het doorlezen van mijn
reflecties.
{: .text-justify}
